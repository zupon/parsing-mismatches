ach bha e neònach nach do test iad na [?] leis a' vet - cha robh duine airson an
ceannach nan robh [?] na laoigh annta cha robh còir aca an robh idir na tairbh a
leigeil cuide riutha co-dhiubh bha a' chuid a b' fhearr an dà tharbh air an
cumail ann an geata cupa math tea eh? àidh, bha mi 'fàs gu math cadalach a's a'
chàr tha an t-astar gu math fada suas a-siud bocadaich suas 's sìos rinn mi
fhèin cadal math air an rathad dhachaidh co-dhiubh - dhùin mi mo shùilean san
deireadh cha mheantraiginn-sa mo shùilean a dhùnadh idir a bheil sibh ag
iarraidh bioscuit? chan eil ciamar a chaidh do dh'[Name] air a chuairt san
Eilean? ò math gu leòr dh'fhuirich e ann am B&B càite? [Placename] I suppose cò
mheud a bh' ann - [Name] agus [Name] agus [Name] ceathrar – triùir cò th' ann an
[Name]? chan eil fhios a'm cò bh' ann an [Name] an e gill' Èireannach a bha ann?
Mc [Name] a th' ann bha e seo reimhe nach robh uaireigin? uh huh uh huh rinn mi
cupa eile ann a shin dè thuirt thu? rinn mi cupa eile ann a shin 'g iarraidh
feadhainn dhiubh siud? feuch dhomh aonan cò mheud tunna feòir a bh' ann? chan
eil fhios a'm bidh tha mi creidsinn ceithir deug ann am bi? sia deug no seachd
deug tha mi a' creidsinn bidh na làmhan aig cuideigin gu math goirt mus bi sinn
deiseil a bheil thusa dol a dhèanamh haymakers a [Name]? ò chan eil bha mise a'
faighinn putag a h-uile triop a bha thu a' ceannach beathach air an t-sale DR dè
tha an duine ud a' ciallachadh?! an d' fhuair thu test air a' van dearg an do
chuir thu suas fhathast e? an seal a fhuair sinn air a son 's e an taobh ceàrr a
bh' ann a shìorraidh tha e thall aig [Name] Beag tha e dol dhan cò aig a fhuair
thu sin? M's chan eil cuimhne a'm bha còir a'm a bhith air brakes òrdachadh
cuideachd ach dhìochuimhnich mi tha coltas bha duine ann a shiud às na
h-eileanan às a h-uile h-eilean à Leòdhas agus à tìr-mòr am faca tu an
Leòdhasach ud roimhe a-bhos M? chan fhaca mi idir an-diugh e dè 'n duine a bh'
ann? duine dorcha ò dìreach an aghaidh aige gu math [?] cha chreid mi gum faca
mi idir e bhiodh e toilichte faighinn beothaichean saor mm? bhiodh e toilichte
faighinn beothaichean saor tha mi creidsinn gu robh iad ceart cho saor shuas
aige fhèin dè? 's dòcha gu robh an do dh'fhàg thu an còrr tea a [Name]? tha cupa
eile ann a shin eh? cupa extra ò ma-thà òlaidh mise an cupa extra nì e test eile
math gu leòr tha [Name] a' ràdh g' eil i coimhead glè mhath co-dhiubh tha e
coimhead glè mhath bhiodh i handy seach an càr co-dhiubh ach 'se an càr as
cofhurtail 'se ach a thaobh beathach a chur ann no an leithid sin tha a leithid
sineach ach ma tha trèilear beag agad air a' chàr chan eil thu cho dona dheth
nas motha tha an doras a' falbh air a' chàr feumaidh e a bhith air a weld-adh
air a bheil sibh ag iarraidh feuch dha d' athair tuilleadh tì no chan eil mi ag
iarraidh an còrr chan eil chan eil thu ag iarraidh an còrr cuir ann e ma-thà a
[Name] dè mu dheidhinn [Name]? fhuair esan feumaidh sinn falbh an ceart-uair
co-dhiubh mus caill sinn mus caill sinn na bargainean suas a-sin dè tha dùil
agad ri a cheannach ò mur an ceannaich sinn horse box turbo-mowers ò na
ceannaich sin ge brith dè a nì thu ciamar? chaidh e sin a mhilleadh cho luath 's
a thàinig e an deachaidh? [Name] [Name] a thug an [?] dhi ò sin a bha ri ràdh
co-dhiubh gun do mhill e i cho luath ged nach milleadh tha mi creidsinn le a
bhith 'na laighe ann a shin gum bi e falbh às a chèile co-dhiubh shìorraidh dè
am fuaim a bha siud? tunnag cuag cuag feadhainn dhe na h-horse-boxes mhòr tha
siud am fear ùr tha am fear sin ann 's ach nuair a bhiodh am fear sin sìos is
suas a [Placename] bhitheadh tu na b' fhearr as a aonais nam faigheadh tu grant
air fear ùr dhiubh bhiodh tu ceart cho math dhe am faca tu an t-airgead a fhuair
fear an [Name] an-dràsta tha e air ten thousand eile fhaighinn air an son airson
am fast track aig' dè? chan ann ach airson agricultural machinery mower 's
smodal bha dùil a'm nach ann an siud a bhiodh e ann an bha cha chreid mi nach
eil mower air ainmeachadh nach thuirt M cha chreid mi nach robh ann ach
equipment equipment 's dòcha a bh' ann àidh gheibheadh e twenty-five percent
dhen fast track um hmm dè bhiodh sin? tha sin smaoineachail daor bhiodh e mu
forty-thousand bhà no an còrr mas e a ghearradh cuide ris se tha mi smaointinn
bhiodh [Name] e fhèin a' faighinn an ceathramh cuid dhen tractor mhòr a tha e
faighinn dha fhèin [Name] ò [Name] chan fhaca thu e sa phàipear ò chan fhaca
Hosta Machineries bha dùil a'm nach robh iad a' faighinn dad air tractors a-nisd
[?] feumaidh gu bheil iad tòiseachadh a-rithist air tha ach chan eil àsan ach ga
chuir sìos mar equipment tha e gu math mì-fhair ma gheibh aon duine eile e fhios
a'd nach eil e open dhan a h-uile duine fhios agad chan eil a's an tractor tha
sineach ach rud gun rud dè tha thu faighinn leis ach an luaths airson falbh air
an rathad mhòr àidh ach dè math tha sin airson àidh cha dèanadh iad treabhadh no
rud eile an siud ò tha fhios gun dèanadh ò shìorraidh tha na tyres aige cho
leathann cha d'reaghadh e fodha co-dhiubh Ò uill cha d'reaghadh nan slaodadh e
fear dhe na trailing ploughs mhòr a tha siud às a dhèidh mmhmm ach 's dòcha an
idea a bh' ann gun obrachadh e an trèilear ann a sheo nam biodh an lòraidh air
falbh fhios agad 's e ach dh'fheumadh tu trèilear mòr uamhasach air a shon chan
e ach an trèilear a th' aca airson an lòraidh ò dhèanadh e sineach àidh
creidsinn gun fhearr dhuinn feuchainn suas bheil thu dol suas [Name]? àidh tha
a' chailleach fhàgail a-staigh 

Bha Ludovic 'na chabhaig, agus aithreachas air. Bha e air fuireach thall ro
fhada air chéilidh. Dh’aindeoin nan rabhaidhean a fhuair e, bu ghann a thàr e
nall as an eilean 's an làn reothairt a' tighinn 'na dheann. Gu dearbha, b' ann
air èiginn - a bhriogais dheth 's am baidhseagail air a dhruim - a fhuair e nall
gu Geàrraidh a’ Bhota, dìreach mun do dhùin an fhadhail. Thiormaich e e fhéin
mar a b' fheàrr a b' urrainn dha le badan feòir agus dhìrich e chun an rathaid.
Bha Eòghainn Mhurchaidh shuas air Cnoc 'Ic Phàil aig caoraich. “Dhuine gun tùr,"
dh’eubh e nuas, "'S ann ort a chaidh an sàbhaladh! Deich mionaidean eile 's bha
thu bàite, cinnteach. Nach tu bha gun tonaisg, ge-ta." Ach cha robh ùine aig
Ludovic fuireach ri còmhradh. Smèid e agus leum e air an dìollaid, 's e airson
na b' urrainn dha de dh’astar a dhèanamh mun dorchnaicheadh i, 's gun lampa no
dad eile air a’ ghliogaid baidhseagail a bh' aige an iasad. Bha rathad na
mòintich timcheall nam bàgh 'na chùis uamhais le tuill 's le claisean, 's bha e
gu math doirbh dha astar a dhèanamh. Bhiodh e na b' fheàrr dheth, ge-ta, nuair a
ruigeadh e Aird a' Chlachair. Bhiodh an rathad tearradh agus a’ ghaoth 'na chùl
aige an uairsin. Shaoil e gun dèanadh e an Tobhta dheth ann an trì chairteil na
h-uaireach mus biodh cus uallaich air Màiri Anna. “Bidh mi air ais mun
dorchnaich i," thuirt e mun do dh’fhàg e 'sa mhadainn. Thàinig i nuas cuide ris
gu ceann an rathaid. “Ma bhitheas, 'se chiad uair dhuit e," ars ise. 'S neònach
leam-sa mura téid thu shuiridhe dh’àiteigin air do thilleadh, mur do
dh’atharraich thu. Ach mura nochd thu roimh mheadhan-oidhche, glasaidh mi 'n
dorus ort." Rinn e gàire. 'S e dh’fhaodadh, is fhios aige nach dèanadh i dad dhe
leithid. 'S iomadh uair, nuair a bha e dol do sgoil an Rubha agus e loidseadh
aice, a bhiodh e muigh gu uair 'sa mhadainn; 's cha robh an dorus glaiste riamh.
“Feuch a-neist, 'ille, nach beir an làn ort. Ma chailleas tu an fhadhail, cuir
fón thugam a Post Office an eilein. Bi cinnteach, a neisd, ma chailleas tu do
shuim nach toir thu oidhirp air an fhadhail, mus bàthar thu. B' fheàrr dhuit cus
fuireach thall gu madainn na thu fhéin a chur an cunnart a' greasad dhachaidh.
Cuimhnich a-neist!" Chòrd e ris mar a thuirt i “dhachaidh" mar siud, ged a bha a
dhachaidh an diugh - nuair a bha e air tìr, co-dhiù - ann an Glaschu, cuide ri
mhàthair. Bha ise toilichte gun tàinig e an taobh ud am bliadhna, a choimhead
air na seann eòlaich a b' aithne dha nuair a bha e dol dha 'n sgoil ann a sheo.
Cha robh a’ bhuain buileach seachad nuair a thàinig e agus thug e cuideachadh
math do Mhàiri Anna a’ chiad sheachdain an déidh dha tighinn. Bha Oighrig Mhór,
a’ chailleach, air fàs lapach 's cha b' urrainn dhi ceangal no togail a
dhèanamh; agus cha robh Eóghainn, an gille, ach beagan is deich fhathast, ged a
bha e dìcheallach gu leòr. Cha robh esan ach mu dhà bhliadhna nuair a chailleadh
athair. An déidh an liuthad sàbhaladh a chaidh air iomadach uair ri droch shìde,
chaidh Uilleam bochd a bhàthadh - e fhéin is Lachlainn Sheumais - air latha
brèagha samhraidh, 's iad a' togail chliabh. Feadhainn a bha ràdh gun deach iad
ro fhaisg air na boghannan 's gun do rug am bristeadh orra gun fhiosda. Co-dhiù,
fhuair iad an t-eathar, 's i 'na spealgan, air an Rubha Gharbh agus na cuirp
shuas a tuath air an Tràigh Ghil, faisg air a' Chaolas Mhór. Sean a’ bhliadhna
thàinig e dha 'n sgoil an seo, agus cha robh Màiri Anna ceart as a chionn, 's i
cho sàmhach, fad-as 'na dòigh aig an àm a chaidh e dh’fhuireach thuca an
toiseach. Bha cuimhn' aige air Uilleam o'n a bha e 'n Glaschu: duine mór socair,
sàmhach. Cha tigeadh gàire ro thric air, ach nuair a thigeadh bhiodh aghaidh a'
lasadh ann an dòigh a bha iongantach, mar a lasas aodann gill' òig. B' ann nuair
a bha Uilleam is Màiri Anna pòsda ann an Glaschu a chuireadh eòlas an toiseach
orra. Ge b'e dé bu choireach, bha Uilleam trom air an deoch aig an àm. B' ann
nuair a chaill e obair 's a dhachaidh, 's gun sgillinn ruadh no gheal aca, a
rinn a mhàthair-san an rud nach do dhìochuimhnich Màiri Anna riamh. Thabhainn i
fasgadh is dachaidh dhaibh gus an d’ fhuair Uilleam e fhéin a chur air dòigh
agus cothrom tilleadh a dh’obrachadh croit athar. Cha robh cuimhne ro mhath aig
Ludovic air na bha tachairt 'sna bliadhnaichean a bha siud; bha e òg 's a' ruith
nan sràidean, gun for aige ach air a ghnothaichean fhéin. Ach is iomadh uair o'n
uairsin a bheachdaich e gur ann aig a mhàthair a bha an cridhe 's a’ mhisneachd,
's i fhéin 'na banntraich le sianar chloinne. Ach bhiodh moit air nuair a
bheireadh Màiri Anna tarraing air, rud a dhèanadh i iomadach uair. Bha e neisd
a' tighinn am fianuis na h-Airde agus chitheadh e solus an tigh-sheinnse, ged
nach robh biùg as na tighean eile fhathast. Ma bha 'n rathad 'na uamhas roimhe,
bha an truaighe buileach air a neisd. Bhiodh muinntir na h-Airde a' tarraing
mhònadh air a' phìos seo dheth agus bha a bhuil air. Nuair a bhuail e 'sa
ghròban mhór, thug am baidhseagail leum as agus thàinig an roth-thoisich a nuas
air a’ chloich le droch sgailc eagalach. Rinn e na damanaidhean cumhachdach
nuair a chuala e fead na gaoithe a' tighinn aisde. Stad e is dh’fhàisg e le
òrdaig i, ach cha mhòr gu robh sad air fhàgail innte, 's i sìor fhalamhachadh.
Bha fhios aige gum biodh bùtha Dhùghaill dùinte neisd, ach nan ruigeadh e 'n
tigh-seinnse 'na uair 's dòcha gum biodh cuideigin an sean le baidhseagail a
bheireadh rud dha a chàireadh am blaigh inneil seo. Thog e air, 's e cuibhleadh
a’ bhaidhseagail roimhe agus an dorchadas a' tighinn. 

Tha Mairearad Nighean Lachlainn air aon de na bana-bhàird a bha beò mu dheireadh
na seachdamh linn deug agus mu thoiseach na h-ochdamh linn deug. A réir an
Ollaimh MacBhàtair, rugadh i mu 1660 agus chaochail i mu 1730, ach tha
MacGill-Eain Mac na Ceàrdaich, 'na leabhar Na Bàird Ghàidhealach eadar 1715 agus
1765, ag ràdh; Is e an dàn a rinn i an 1751 'Òran do Shir Eachann MacGill-Eain',
a chaochail anns an Ròimh an 1751. Am b' i Mairearad a rinn an dàn seo? Tha Mac
na Ceàrdaich cinnteach gum b' i. Tha Pàdraig Mac an Tuairneir de 'n cheart
bharail, agus tha e soilleir nach robh Mac na Ceàrdaich ag aithris air Mac an
Tuairneir a-mhàin oir tha iomadh eadar-dhealachadh bhriathran eatorra. Mar
eisimpleir, tha Mac an Tuairneir a' tòiseachadh mar a leanas; Chan eil rann
seach rann ag ràdh gu deimhinneach gu bheil Eachann marbh, 's cha mhotha tha
rann eile anns an òran ag ràdh a leithid, ach a-mhàin gun dàinig a sgeul bàis;
ach tha an siathamh rann (anns gach clò-bhualadh) a' nochdadh gum b' ann an
déidh Blàr Chùil-Lodair a rinneadh an t-òran; Uime sin, ma tha Mac an Tuairneir
agus Mac na Ceàrdaich ceart ann a bhith ag cur an òrain seo as leth Mairearaid,
bha i beò an 1746 agus, a réir gach coltais, an 1751. A thaobh an òrain a
rinneadh an 1702, chan urrainn nach e seo an t-òran do Shir lain MacGill-Eain a
tha a' tòiseachadh; B' i Anna a’ bhan-righinn oir tha an dara rann ag ràdh, ‘Nam
b' fhiosrach Ban-righ'nn Anna.' Ged a thuirt e 1702 anns na Bàird Ghàidhealach,
tha Mac na Ceàrdaich ag ràdh anns an leabhar The Clan Gillean; <English_text>
Gidheadh, faodar a bhith cinnteach gu robh Mairearad ris na h-òrain roimh 1702,
agus cha mhór dà bhliadhna anns an aois mhóir a fhuair Mairearad a réir
beul-aithris. Dh’fhaodadh gun d’ rugadh i mu 1660 agus gun robh i beò an 1751,
gu h-àraidh a chionn nach eil òran air a chur as a leth roimh 1689 no 1692, agus
tha beul-aithris ann gun robh i 'na meadhon aois mun do shin i air bàrdachd.
Anns a’ bhliadhna 1821 chlò-bhuaileadh an Inbhir Nis le Seumas Friseal
Co-chruinneachadh Dhàn, Òran, etc., agus tha dà òran ann air an ainmeachadh air
Mairearad; 'Gaoir nam Ban Muileach', agus duan beag eile, 'Do chloinn Ghill-Eain
air do na Caimbeulaich buaidh fhaotainn orra'. Seo mar tha an duan a'
tòiseachadh; Có 'aon mhac Sir Lachun'? Cha robh ach aon Lachlann 'na
cheann-cinnidh air Cloinn Ghill-Eain eadar bàs Lachlainn Mhóir an 1598 agus
1751. B' esan Lachlann, am 'fear bu mheasaile 'n campa Mhontrois'. Chaochail e
an 1648, ach bha dithis mhac aige, Eachann Ruadh, a mharbhadh aig
Inbhir-chéitein an 1651; agus Ailean, athair Shir lain. Bha Ailean 'na
cheann-cinnidh eadar 1651 agus 1674. Tha an 'duanag' aig Mac na Ceàrdaich mar
seo; Chan eil teagamh nach eil Mac na Ceàrdaich ceart anns a’ chùis seo. B' e
Sir lain an 'cuilean leòghainn', aon mhac Shir Ailein. Bha Iain 'na
cheann-cinnidh eadar 1674 agus 1714, agus gu dearbh is iomadh latha bha e
'bhuainn le cluain nan Duibhneach'. An 1674 thòisich na Caimbeulaich air
milleadh a dhèanamh air Muile, agus a rithist an 1679 agus an 1680. Cha robh
lain ach ceithir bliadhna a dh’aois an 1674, agus eadar 1674 agus 1686 b' e
Lachlann Bhròlais fìor cheannard Chloinn Ghill-Eain. Chaochail Lachlann Bhròlais
an 1686, agus ghabh Lachlann Thorrloisg an ceannas. Cha b' ann gus an do
chaochail Lachlann Thorrloisg, an 1687, a b' urrainn do neach a ràdh gun robh
Sir lain 'na cheann-feadhna da-rìreadh, agus cha robh e ach seachd bliadhna deug
an uair sin fhéin. An 1688 theich Rìgh Seumas do 'n Fhraing. Chaidh Sir lain as
a dhéidh, ach thill e a Mhuile an 1689, dh’éirich Clann Ghill-Eain leis, agus
bha iad air deas làimh an airm Sheumasaich aig Cath Raon Ruairi
(Coille-chnagaidh). Ach mharbhadh an Greumach, agus chaidh an t-ar-a-mach bun os
cionn, agus b' fheudar do Shir lain tilleadh a Mhuile. Dh’éirich na Caimbeulaich
a rithist, agus an 1690 thàinig Gilleasbuig, an deicheamh iarla, a Mhuile le arm
mór. Ghabh Sir lain dìon an Càrn-Burg, ach anns a’ mhìos Mhàrt 1692 ghéill e do
'n Riaghaltas agus thill e do 'n Fhraing beagan ùine an déidh dha Càrn-Burg
fhàgail. Theagamh gum b' ann eadar 1692 agus 1704 no 1702 a rinneadh an duanag
agus gur i an t-òran as sine a tha air fhàgail de bhàrdachd Mairearaid. Uime
sin, faodar a h-obair a chur eadar 1692 agus 1751. Chan eil fhios againn ach air
fìor bheag mu a beatha. Ré iomadh bliadhna cha robh cinnt mu a h-ainm, am bu
Dhòmhnallach no Leathanach i. Tha dearbhadh air a’ chùis do nach tug Mac na
Ceàrdaich an aire. Rinn Mairearad marbhrann do Ailean, mac Lachlainn Bhròlais, a
chaochail an 1722. Ann an rann de 'n òran seo, air dhi bhith a' moladh Ailein
agus chloinn Ghill-Eain, tha i ag ràdh; Chan eil aon teagamh nach e Clann
Ghill-Eain 'cinneadh a màthar'. Ann an 'Gaoir nam Ban Muileach', ann a bhith ag
caoidh bàs Shir lain, tha i ag ràdh; Tha e soilleir gum b' e Ailean Mùideariach
a 'ceann-cinnidh thaobh athar'. Uime sin, tha e soilleir gum bu Bhan-Dòmhnallach
de Chloinn Raghnaill Mairearad, agus gum bu Nic Gill-Eain a màthair. Chan eil
teagamh sam bith nach robh Mairearad pòsda aig fear de chloinn Ghill-Eain, agus
tha e cuideachd cinnteach gun do chaith i a beatha am Muile, agus gum b' e Clann
Ghill-Eain cuspairean a dàn, có dhiubh anns na dàin a tha againn fhathast. Cha
do chuir Iain MacCoinnich ach seachd rannan de 'Ghaoir nam Ban Muileach' ann an
Sàr Obair. Cha b' fhiach leis an còrr de a bàrdachd a chur 'na leabhar, ged tha
e ag ràdh; Cha robh aige ach fíor dhroch bharail air bàrdachd Mairearaid. Cha
robh i, 'na bheachd-san, idir faisg air Diorbhail Nic a' Bhriuthainn, mu 'm
bheil e ag ràdh; Tha sinne a' dìoghladh air an dìmeas a rinn MacCoinnich air
Mairearad, oir chan eil againn ach a h-aon deug de a dàin, ged a chunnaic Iain
MacCoinnich cóig ar fhichead. 

Well, chuala mise mar a bha siodach ann ma-thà rìgh agus bha e pòsta agus bha
triùir ghillean aige agus nighean agus 's e an nighean bu shine. Agus 's ann a
phòs e a-rithist. Agus bha a-nist a' bhàn-righinn ùr bha i còmhla ris agus bha i
a' coimhead as dèidh na cloinne. Bha deagh mheas aice air a' chloinn cuideachd.
Ach cò a-seo a thàinig latha rathad na [?] ris cha robh an rìgh a-staigh ach tè
ris an canadh iad an Eachlair Ùrlair agus cha robh i a-riamh ach a' dèanamh
croisean. Agus dh'fhoighneachd i dhan bhànrighinn "seadh" ars' ise, "gu dè mar,"
ars' ise, "a tha thu fhèin 's an rìgh," ars' ise, "a' tighinn air aghaidh?" "O
tha mise 's a' rìgh," ars' a' bhànrighinn, "a' tighinn air aghaidh glè mhath,
chan eil dad de dh'aithreachas orm." "O tha cuideachd chan eil agamsa air a'
chloinn," ars' ise, "ach mar gum beirinn fhìn iad." "Carson," ars' a' bhàn-rìgh.
"Ged a bhàsaicheadh do rìgh a-màireach," ars' ise, "cha bhiodh sìon agadsa mar
seo. Ach ma dh'fhaoidte thèid d' fhuadachadh air falbh às a-seo buileach". "O
Leabhara," ars' a' bhàn-rinn, "ged a dhèante sin fhèin orm," ars' ise, "cha dèan
mise sin air a chaoidh," ars' ise. "Tà 's e an rud a nì thu", ars' ise, "cuir
thusa thugamsa iad," ars' ise, "agus cha tig iad gu sìon a chron dhutsa", ars'
ise. "O chan eil mi air a shon idir", ars' a' bhàn-rìgh. "Od" ars' ise, "cuir
thusa suas a-màireach iad, cuir thusa suas a-màireach," ars' ise, "duine ma
seach ach a dh'iarraidh na Cìre Buidhe", ars' ise "'s cha chuir iad an còrr
dragh ort. 'S cha chuir mise crìoch idir ort". Uill 's ann mar seothach a bhà,
dh'fhalbh an Eachlair Ùrlair. Agus làrna-mhàireach a-seo bha an rìgh bhiodh e a'
falbh a's a' bheinn-sheilg daonnan agus nuair a dh'fhalbh e dhan bheinn-sheilg
co-dhiubh thuirt i ri am fear a b' òige dhe na gillean thuirt i ris "a
ghràidhein", ars' esan ars' ise, "nach rachadh tusa suas", ars' ise, "agus, chun
an Eachlair Ùrlair," ars' ise, "a dh'iarraidh na Cìre Buidhe," ars' ise. Agus
cha bhi agad ri ràdh", ars' ise, "ach gun tàna tu a-nuas, gun do chuir mi fhèin
a-nuas" ars' ise, "a dh'iarraidh na Cìr Buidhe thu." "Seadh" ars' ise dha ars'
ise, "càil thu a' dol?" ars' ise. "Chuireadh" ars' esan, "mo mhuime a-nuas mi a
dh'iarraidh" ars' esan, "na Cìre Buidhe" ars' esan. "fhalbhaibh dha" ars' ise
"siud i air an dreasair thall 'is thoir leat i". Agus dh'fhalbh e dh'fhalbh an
gille a-null 's a' chìr air an dreasair 's e a' dol a-null dha togail 's mun do
ràinig e an dreasair thog ise slacan draoidheach agus bhuail i air a' ghille e
agus rinn i fitheach dubh dhe. Agus nuair a bha e a' dol a-mach an doras thug e
a aghaidh air an doras nuair a bha e a' dol a-mach an doras chuir e brùchd
faladh a-mach agus bha e air a' [?]. Agus bha e a' gòraiceil a-sineach air an
t-sitig. Agus ghabh iad an seo fadachd air an robh e a' tighinn agus thuirt a'
mhuime ris an fhear eile "'s fhearr dhut sealltainn" ars' ise "feuch gu dè a
dh'èirich dha do bhràthair," ars' ise. "Chan eil Dubhan air tighinn." Dh'fhalbh
am fear sin. Agus ràinig e taigh an Eachlair Ùrlair. "Am faca sibh," ars' esan
"mo bhràthair an seo?" "O chan fhaca gu dearbh," 's bha an fhitheach ag obair
air nuair a thàinig e a-staigh ag obair air gòraiceil 's a' speach air. "Chan
fhaca gu dearbh," ars' ise, "cà robh e," ars' ise "Chuir," ars' esan, "chuir mo
mhuime a-nuas e o chionn ùine," ars' esan, "a dh'iarraidh na Cìre Buidhe", ars'
esan "agus cha do ràinig e idir" ars' esan. Agus, "O cha robh e seo co-dhiubh,"
ars' ise, "ach tha a' Chìr Bhuidhe," ars' ise, "thall air an dreasair," ars' ise
"agus ma tha thusa a' dol dha toirt leat i," ars' ise, "theirig a-null 's tog
leat i" Dh'fhalbh an gille bochd 's ghabh e a-null chon an dreasair 's man do
ràinig e an dreasair fhuair e sràcan [?] 's rinneadh fitheach dubh dhe fhèin.
Cha robh ach, thug e a aghaidh air an doras agus chunnaic e an fhuil a's an dol
seachad e agus chuir e fhèin a leithid eile ann. Agus chaidh e a-mach agus bha a
bhràthair a' gòraiceil a-muigh agus chaidh na dà fhitheach aca còmhladh. Ach
co-dhiubh seothach, bhathar a' gabhail fadachd air an fhear seo agus chuireadh
air falbh an treas fear agus mar a dh'èirich air chàch, dh'èirich e dhan fhear
seo nuair bha e 'g iarraidh na Cìre Buidhe dh'fhoighneachd e am fac' i a
bhràthair 's chan fhaca ise duine aca. Agus dè bha iad ag iarraidh, bha iad ag
iarraidh na Cìre Buidhe ars' esan agus "dà" ars' ise, "tha a' Chìr Bhuidhe an
sin" ars' ise, "tha i thall air an dreasair" ars' ise, "'s tog thusa leat i a
ghràidhein" ars' ise. Dh'fhalbh e a-null dha togail 's man do ràinig e an
dreasair fhuair e fhèin an slacan draoidheach is rinneadh fitheach dubh eile
dhe. Agus nuair a bha e a' dol a-mach an doras thug e an aire dha brùchd na
faladh ud, na dhà aig a bhràithrean agus chuir e fhèin fear eile comhl' riutha.
Bhathar a' gabhail fadachd air na gillean agus cha robh na gillean a' tighinn
agus thuirt i ris an nighinn "'s fhearr dhutsa" ars' ise, "sealltainn suas" ars'
ise "feuch gu dè dh'èirich," ars' ise, "dhan an triùir dha na gillean" ars' ise
"na deach iad ann," ars' ise, "an d' fhuair iad a' Chìr Bhuidhe" ars' ise, "no
cà' deachaidh iad". 

Tha aon de 'n fheadhainn a tha ag iomairt an aghaidh sgeama an riaghaltais son
pàrlamaid Albannach, a' cumail a-mach nach bu choir dhan a’ phàrtaidh Làbarach a
bhith a' feuchainn ris na duilgheadasan aca ann am Pàislig a chumail am falach.
Tha 'm Mòrar Friseal bho Carmylie, a tha na stiùiriche air an iomairt Think
Twice, ag ràdh gu bheil dragh air mòran mu 'n an dol-a-mach ann an cuid do
chomhairlean roinneil na dùthcha, agus gu bheil sin a' toirt droch bhuaidh air
poileataigs na h-Alba 'san fharsaingeachd. Tha 'm Mòrar Friseal den a’ bheachd
gum bu choir cead a thoirt don a’ Bhall-Pàrlamaid Làbarach, Tommy Graham,
mìneachadh dè dìreach a th' air a bhith a' tachairt ann an siorrachd Renfrew.
Chaidh sreapadair aois ceithir bliadhna deug thar fhichead a thogail far
beanntan Thoirbheartain feasgar an dè, as dèidh dha a chas a ghoirteachadh Bha
Stephen Dix à Livingstone a' coiseachd air Beinn Liathach còmhla ris a bhean an
uair a chuir e car na ghlùin. Agus b' fheadar fireannach eile a thogail far
beanntan Gleann Comhainn, as deidh dha tuiteam còrr is ceud troigh 's e a' sreap
air Aonach Dubh. Chaidh Donnchadh Dewer, aois seachd bliadhna deug thar fhichead
à baile Schotts a thoirt gu ospadal a' Bhelford 'sa Ghearasdan. Chaidh a thoirt
gu ospadal à Raig Mhor le heileacoptair feachd an adhair. Tha na poilis a tha
rannsachadh murt Thomas Marshal, ag ràdh gu bheil iad airson faighinn a mach an
robh caraid dìomhair aig a’ bhalach, gun fhiosda dha theaghlach. Chaidh an corp
aig Tòmas, a bha dusan bliadhna dh’aois, a lorg faisg air baile Thetford ann an
Sasuinn Dihaoine 'sa chaidh. Chaidh e air dhith bho dhachaidh ann am Happisburgh
air an latha roimhe sin. Tha 'n comhairle air diùltadh dad a ràdha mu dè a th'
aca san amharc son a’ phort-adhair. Tha poilis Alba air iomairt ùr a chur air
chois, son feuchainn ri bhith a' toirt air draibhearan na criosan sàbhalaidh aca
chleachdadh. Maridh an iomairt cola-deug, agus tha na poilis ag ràdh gu bheil
iad gu h-àraid airson ruighinn ri pàrantan nach eil a' toirt air an cuid
chloinne na criosan a chleachdadh. 

Tha Rùnaire Èirinn a Tuath Mo Mowlam air co-dhùnadh gu bheil fois-fhòirneirt an
IRA a' seasamh. Fhuair i a dubh-chàineadh bho luchd an aonaidh, a tha ag radha
gu bheil an co-dhùnadh do-chreidsinneach. Thuirt Mo Mowlam gun deach an IRA glè
fhaisg air an fois-fhòirneirt a bhriseadh leis a’ phàirt a bh' aca ann am murt
draibheir tacsaidh am Beul Fearst, ach nach do bhris i. Tha na Libearalaich
Dheamocratach a' dol as àicheadh gu bheil iad ann am pòcaid a’ Phàrtaidh
Làbaraich ann an co-bhanntachd riaghaltas na h-Alba. Bha coinneamh shònraichte
aca ann an Dùn Èideann a dh’ath-sgrùdadh an càirdeas leis na Làbaraich. Thuirt
fear-gairm nan Lib Deamach 'sa Phàrlamaid - Seòras Lyon - gur e pàrtaidh air
leth a bh' annta, 's nach eil iad ach a' co-obrachadh airson ceithir bliadhna.
Tha luchd-einnseanaraidh anns an Tuirc air tòiseachadh a' tomhais dè na
togalaichean a tha sàbhailte do dhaoine tilleadh annta an deidh na
crith-thalmhainn. Tha Ambasaid na Tuirc air comhair iarraidh bho bhuidheann
carthannais stèidhichte air a’ Ghaidhealtachd Tha Blythswood a' dol a chur
pladaichean, aodach agus brògan a-null, leis a’ chiad luchd a' falbh DiSathairn.
Chaidh fear de cheannardan Mosque ann an Glaschu a chur dhan phrìosan airson
ionnsaidh dhrabasta a thoirt air dithis bhalach òg. Fhuair Taher Din - a tha
ceithir bliadhn' deug thar fhichead - bliadhna prìosain agus bidh ainm air Clàr
nan Drabastair fad deich bliadhna. Chaidh sagairt Caitligeach fhaighinn ciontach
'sa chùirt an Glaschu air chasaid gun tug e ionnsaidh dhrabasta air boireannach
a bha ag obair na bean-taighe aige. Chaidh an t-Athair Urramach Daibhidh Brown a
dhìteadh air dà chasaid drabastachd agus dà chasaid gun bhris e an t-sìth. Thèid
binn a thoirt air a-rithist. Tha prìosain na h-Alba fhathast loma-làn
dhrugaichean mì-laghail a-rèir Ard Fhear-Sgrùdaidh nam Prìosan. Ach tha Clive
Fairweather cuideachd ag ràdha na aithisg gu bheil a’ chumhachd a th' aig na
prìosain a-nise deuchainn dhrugaichean a dhèanamh air prìosanaich a' faighinn
tomhais smachd air an t-suidheachadh. Tha Ministeir Foghlam na h-Alba Sam Mac a'
Bhreatannaich ag ràdha nach bu choir do dhaoine cus iomagain a ghabhail mu cho
beag de chloinn 's a chaidh do dh’aonadan Gàidhlig nan Eilean Siar as ùr am
bliadhna. Air thuras a Leòdhas an-diugh, thuirt am Ministeir gu robh na
h-àireamhan sìos is suas gach bliadhna agus gu robh - mar eisimpleir - dùil ri
tòrr a bharrachd air clàs a h-aon ann an Steòrnabhagh an ath-bhliadhna. Tha
rabhadh air tighinn mun chosgais a thuiteas air poilis na h-Alba air sgath a'
mhilennium. Tha Àrd Chonnstabal Poilis a' Chinn-a-Tuath, Uilleam Robasdan, air
leth a mhillean not a bharrachd iarraidh airson na feachd aige fhein - an dà
chuid mu choinneamh sìth a chumail aig cuirmean mora na Bliadhn' Ùire, agus a'
dèiligeadh le bug a' mhilennium. Dh’iarr Ball-Pàrlamaid nan Eilean Siar Calum
Dòmhnallach air companaidhean na Gaidhealtachd 's nan Eilean dèanamh cinnteach
gun cuir iad laghan ùra obrach an gnìomh. A' bruidhinn aig co-labhairt air
laghan obrach ann an Inbhir Nis, thuirt Mgr Dòmhnallach gu bheil eagal air nach
eil mòran chompanaidhean a' tuigsinn na còirichean a dh’fheumas iad a thoirt
dhan luchd-obrach fo na laghan ùra. Dh’fhòn faisg air dà cheud boireannach gu
loighne fòn a chaidh a stèidheachadh dhaibh-san a tha iomagaineach mu
dheuchainnean aillse ann am meadhan Alba. Dh’aidich bùird slàinte Fìofa, Foithe
agus Taobh Tatha an-dè gun dh’fhailich orra fios a chur air fichead mìle
boireannach gu deuchainnean. Thuirt Ceannard Poilis Èirinn a Tuath airson a'
chiad uair gu bheil e cinnteach gur e an IRA a bh' air cùl muirt draibheir
tacsaidh ann am Beul Fearste air a’ mhìos a chaidh. Thuirt Ronnie Flanigan gu
robh e air a bheachd a thoirt do Rùnaire Èirinn a Tuath Mo Mowlam agus gu robh e
a-nise an urra rithe-se a dhèanamh a-mach an robh an IRA air am fois-fhòirneirt
a bhriseadh. Tha Ministeir Slàinte na h-Alba air ath-sgrùdadh òrdachadh air
siostam nan deuchainnean airson aillse muineal na machlaig ann am boireannaich -
no cervical cancer, an deidh dha thighinn am follais gu robh fichead mìle
boireannach nach deach tron deuchainn ceart. Dh’aidich trì bùird slàinte - Taobh
Tatha, Fiofa agus Foirthe - nach do rinn iad an dleasdanas a thaobh nam
boireannach mar bu choir. Chaidh Seanalair ann an arm Searbaich Bhosnia a chur
an grèim anns an Ostair 's e fo chasaid gun rinn e eucoir an aghaidh Mhuslamaich
's Chroàiseanaich fhad 's a bha cogadh Bhosnia a' dol. Thèid an Seanalair Momir
Talic air beulaibh tribunal eucoir cogaidh nan Dùthchannan Aonaichte anns an
Hague. Gheall oifigear-stiùiridh Pàrlamaid na h-Alba, Sir Daibhidh Steele, gu
faic daoine tòrr a bharrachd feum a' tighinn as a’ Phàrlamaid ùr a
dh’aithghearr, ged a thòisich i car cugallach. Thuirt Sir Daibhidh nach robh
cumhachdan air a bhith aig a’ Phàrlamaid fhathast airson i fhèin fhoillseachadh
ceart. Chaidh aontachadh cuideachd gun tèid ùrnaighean a chumail anns a’
Phàrlamaid uair 's an t-seachdainn le diofar eaglaisean is chreideamhan os an
cionn. Tha dùil ri tuilleadh phlèanaichean an-diugh fhathast aig port-adhair
Istanbul le comhair dhan na mìltean a tha gun dachaidh anns an Tuirc. A
bharrachd air teantaichean, bidh iad a' giulain biadh agus cungaidhean leighis.
Tha ceannardan an dàrna aonadh luchd-teagaisg as motha an Alba - an SSTA - air
tagradh pàighidh nan ùghdarrasan ionadail a dhiùltadh. Thuirt an SSTA nach robh
am pàigheadh a bh' air a thabhainn airson dòighean obrach ùra idir coltach. Tha
Comhairle na Gaidhealtachd a' gealltainn deagh fheum a dhèanamh de chorr air
deich thar fhichead millean not a bharrachd a lorg iad ann an cunntas na
bliadhna-sa. Tha cuid dhe nach gabh a chosg air sgath riaghailtean ionmhais, ach
tha iad ag ràdha gun cum e cìs-comhairle na h-ath-bhliadhna sìos. Dh’fhoillsich
Caledonian Mac a' Bhruthainn an t-àrdachadh as ìsle air am faraidhean airson
aona bliadhna deug. Thèid iad an-àrda dha gu leth 'sa cheud - dìreach ìre na
h-atmhorachd. Dh’fhoillsich an riaghaltas taic airgid a bharrachd do chùraim
chloinne anns na sgìrean dùthchail. Dh’fhoillsich iar mhinisteir an fhoghlaim 's
na cloinne Peadar Peacock deich thar fhichead mìle not airson dòighean ùra a
lorg air màthraichean ann an sgìrean dùthchail a chuideachadh a' tilleadh a
dh’obair. 

uill seach gur ann ann an Solas a tha sinn gur ann aig Solas a tha an urram
an-dràsda tòisichidh mi le Raghnall, dè seòrsa sgioba a th' agaibh air a’
bhliadhna seo a Raghnaill? a’ sgioba a b' fhearr a ghlaodh an sgìre ri chèile
daoine mòra tapaidh làidir agus fiadhaich cuideachd so tha fhios nì sinn an
gnothach air duine sam bidh a thig air ar rathad nise bidh iad ag ràdh cha bhi
seach gur e ceud bliadhna a thathar a' sònrachadh gu bheil beagan de
cho-fhaireachdainn aig a h-uile duine eile ruibh agus mar sin gur dòcha gun leig
iad dhuibh buannachadh dè do bheachd? ò cha leig iad leas cha leig iad leas sin
a dhèanamh tha sinn gus a’ gnothach a dhèanamh orra co-dhiubh ò uill tha Aonghas
ann a-seo fiamh a’ ghàire air fhèin agus tha e a' riochdachadh Ceann a' Bhàigh
dè seòrsa sgioba a th' agaibhse Aonghais ò sgioba math gillean làidir… tha mi gu
math cinnteach gun dèan sinn an gnothach air a’ latha nise dè tha sinn a'
feumachadh airson sgioba math tug-of-war an e daoine mòra brùideil no dè? uill
nas mò a tha iad nas brùideil a tha iad tha mi 'creidsinn sin as fhearr gun
teagamh ach feumaidh tu a h-uile seòrsa duine fhaighinn na daoine mòra aig an
deireadh na daoine beaga aig an aghaidh 's tha e dìreach an loighne a ruith
cothrom agus dìreach grèim math agus deagh daoine gu math làidir leis a
Raghnaill a bheil thu ag aontachadh? ò chanainn rachainn leis a-sin ach chan
fheumadh uill mòr gun teagamh ach feumaidh tu a bhith làidir agus luath feumaidh
tu a bhith luath air do chasan cuideachd tha nise ann an gèamaichean eile ann an
lùth-chleasan eile feumaidh duine ionnsachadh ach 'se a-rithist an dealbh a th'
agad de dhuine a tha a' dol a-steach dhan tug-of-war nach eil iad ag ionnsachadh
nach eil iad a' trèanadh air a shon idir a bheil a Raghnaill? ò tha trèanadh ann
gun teagamh nì duine trèanadh gun teagamh tha sinn air a bhith o chionn beagan
oidhcheannan shìos air a’ mhachaire uill shìos a’ mhachair pìos ann a shin agus
tha fhios a'm gu bheil Aonghas air a bhith a' trèanadh cuideachd cha do
dh’fheumadh iad barrachd a dhèanamh so tha an rud tha trèanadh ann gun teagamh
tha ach dè seòrsa trèanadh a th' ann? uill a' slaodadh 's a' timeadh 's tighinn:
na ceumannan a dhèanamh ceart agus a’ ròp a chumail ceart agus sìneadh air ais
agus cò as cudromaich ann an sgioba an tug-of-war? Aonghais? chanainn an duine
aig a’ chùl tha e cianail important dhan team ma tha an duine aig a’ chùl math
's tha e 'cumail na loighne dìreach 's cuideachd tha a h-uile duine really tha
feum tha feum air a h-uile duine ach saoilidh mi fhèin tha duine ma tha duine
math aig a’ chùl tha sin a' dèanamh feum mòr Raghnaill? rachainn leis a-sin
rachainn leis a-sin an duine aig a’ chùl chì e na tha 'tachairt reimhe agus 'se
esan a tha 'cumail an ròp dìreach agus so mar sin bha cuideigin ag ràdh riumsa
nach eil duine tha a's a’ sgioba idir a tha cudtromach ach an duine a tha a'
stiùireadh uill tha sin ann cuideachd ma tha coach math agad agus tha esan
'faicinn dè tha 'dol mun cuairt air agus a' cumail an team còmhladh fhios a'd
cumail an ròp 's 'nar slaodadh còmhla 'se mar gum biodh stiùireadh e mar a tha
neart 'ga chur ris an ròp tha mi cinnteach uill gu dearbha can an-dràsda cò cò
an sgioba cò an coach aig an aon taobh agaibhse Aileag MacAmhlaidh à
Paibilsgearraidh Aileag Aonghais Aileig mar a chanas iad 'se ar coach as sine
tha e air a bhith 'gar coachadh o chionn ò tha mi a' creidsinn gu bheil e suas
ri fichead bliadhna a-nisd team Phaibeil tha e eòlach gu leòr agus nuair a bha
sinn a' bruidhinn air na diofar sgiobaidhean a tha seo an-dràsda tha sibhse a'
riochdachadh a dhà dhiubh tha mi a' tuigse gu bheil Uibhist-a-Tuath air a roinn
'na shia sgìrean airson na spòrsan a tha seo a bheil sin ceart? tha sin ceart uh
huh thà dè cho mòr 's a tha an fharpais agaibhse airson dìreach gun dèan thusa
a’ chùis air Aonghas an-diugh 's Aonghais gun dèan thusa a’ chùis air Raghnall
's air an fheadhainn eile cuideachd? ò tha e mòr dhan a h-uile duine sin an rud
a tha a h-uile duine ag iarraidh fhaighinn tha mi a' creidsinn uill 's dòcha
cupa mòr na sgìre 's dòcha gur e am main rud as important ach tha tha duine ag
iarraidh [?] tug-of-war tha e a' mìnigeadh tòrr dhan a h-uile duine uill tha mi
uabhasach toilichte a chluinntinn gu bheil na sgiobaidhean agaibh cho làidir
'son tha sinn cinnteach a-nise gu bheil aon nì nach leig mise leas a dhèanamh
ann an seo an-diugh chan eil feum aig duine agaibh air taic airson an tug-of-war
ach tha an latha a-nise tha an latha tòrr nas fhearr na bha e fiù 's bho chionn
dà uair a thìde nach eil Aonghais? thà gu dearbha gu math nas fhearr tha e
'soilleireachd suas gu mòr 's tha an gaoth 's dòcha a' tuiteam beagan ach bha e
gu math greannach a-raoir tha sinne an seo an-diugh gu dearbha air machair
Sholais agus Solas agus Greinatobht a' comharrachadh gu bheil dìreach ceud
bliadhna bho chaidh iad a stèidheachadh mar bhailtean a bheil sin a' dèanamh
diofar sam bith dhutsa no a bheil thu ‘son màl a thoirt do mhuinntir Sholais
'san aon dòigh ò tha mise toilichte ‘son an latha aca gu dearbh fhèin agus 'se
rud mòr a bh' ann dha na daoine aig an àm na croitean fhaighinn 's tha na daoine
a' cumail nan croitean chun an latha an-diugh 's 'gan obrachadh agus tha mi
'creidsinn gun tèid sin air adhart airson ceud bliadhna eile a-bhos an taobh seo
agus a's a h-uile sgìre eile ann an Uibhist ged 's uaireannan nuair a bhios
daoine a' smaoineachadh 'g eil croitearachd a' bàsachadh ach nuair a thig an
latha chan eil tha cuideigin òg no dhà eile a thig a-staigh ann 's a chumas a'
dol a’ ghnothach mar sin dhe a Raghnaill tha sinne agus an fheadhainn eile
uabhasach toilichte gu bheil sibh a' comharrachadh an latha tha seo gu bheil
sibh a' comharrachadh a’ cheala-deug a tha seo ach tha e ag ràdh aig deireadh an
latha chan eil chance agaibh leis an tug-of-war chì sinn chì sinn fhathast chì
sinn uill gu dearbha 'se sin a dh’fheumas sinn a dh’ràdh chì sinn gu dearbha
ciamar a thèid cùisean aig deireadh an latha agus tha mi an dòchas ro dheireadh
a’ phrògram gun cluinn sinn cò bhuannaich an tug-of-war bidh e math sin a
fhaicinn 

BHA Celtic Connections 1999 a’ dol air adhart na bu tràithe air a’ mhìos seo ann
an Talla Chonsairt Rìoghail Ghlaschu. B’ e seo an t-siathamh bliadhna dhen
taisbeanadh seo de shàr luchd-ciùil agus ealain nan dùthchannan Ceilteach gu
léir, le deagh mheasgachadh de cheòl, de sheinn, de dhannsa, de sheanchas, de
dheasbaireachd agus eile fad naoi latha deug, le cóig consairtean gach latha.
Faodaidh sinne, mar Ghaidheil, beachdachadh air ciamar a sheas Gàidhlig ghrinn
na h-Albann agus a cultar an coimeas ri cultaran nan dùthchannan eile. Mar
eisimpleir, air dhomh sùil aithghearr a thoirt thro leabhran Celtic Connections,
bha e soirbh a dhèanamh a-mach nach robh uidhir sin dhe ar cultar fhèin air a
riochdachadh an taca ri cuid de na dùthchannan eile. Tha Cailean Hynd os cionn
nan Ealan san Talla (agus mar sin aig Celtic Connections cuideachd) agus tha
beachd inntinneach aige oirnn. Chan eil teagamh ann nach eil ùidh aige ann a
bhith a’ toirt àite cho mór ’s as urrainn dha’r cultar – fhad 's nach bi call
airgid aca dheth – ach tha esan a’ cumail a-mach nach eil sinn mar Albannaich,
’s gu h-àraid mar Ghaidheil, aghach gu leòr. Se a bheachd-san nach eil sinn math
air ar toirt fhèin gu aire a’ mhór-shluaigh le ar cuid dualchais taca ri, can,
muinntir na h-Éireann, ach tha e den a’ bheachd, agus dh’aontaichinn leis, gu
bheil cùisean a’ fàs nas fhearr. Ciamar, faighnichidh sibh? Anns a’ chiad àite
bha barrachd rudan Gàidhlig air am-bliadhna na riamh roimhe, agus mar eisimpleir
am-bliadhna bha Consairt nan Gaidheal sa phrìomh làrach san Talla, agus chaidh a
h-uile tiocaid riamh a chreic. Bha e inntinneach daoine iomraiteach saoghal na
Gàidhlig, oileanaich, agus dìreach Gaidheil a tha nan Gaidheil, a’ tighinn
còmhladh, cuid a’ moladh ’s cuid a’ dì-moladh, ach còmhladh, air son taic a
thoirt dhan Ghàidhlig. Thug cuideigin gàire orm nuair a thuirt iad gun deigheadh
a’ Ghàidhlig cha mhór á bith nan tuiteadh inneal-spreadhaidh air an togalach.
Gàire an toiseach co-dhiù. Thachair mi fhèin air té chòir aig a bheil an deagh
dhreuchd ’na h-oifigeir foghlaim làn-ùine do Thalla Chonsairt Rìoghail Ghlaschu.
Si Nancy NicNeacail, seinneadair agus tidsear, aig a bheil dleastanas sònraichte
cultar beairteach na h-Albann a thoirt a-mach dhan a’ choimhearsnachd, do shean
agus òg. Mar eisimpleir, bho chionn ghoirid chaidh i a-mach gu ruige Castlemilk
an Glaschu leis an t-sàr bhan-sheinneadair Ghàidhlig Iseabail NicAsgaill. Chaidh
àite sònraichte a thaghadh, am Birgidale Complex, far am bi buidheann de sheann
daoine a’ cruinneachadh aig àm dìnneireach, agus a dh’aona-ghnothaich, air son
gum biodh diofar aoisean an làthair, chaidh cuireadh gu bun-sgoil ionadail
cuideachd.Bhruidhinn NicAsgaill riutha sa Bheurla, a’ cur an céill brìgh nan
òran, a sheinn i gu ceòlmhor anns a’ Ghàidhlig, agus dh’ionnsaich i séist no dhà
dhaibh air son gun togadh iad na fuinn anns an t-seann dòigh. Bidh mi fhèin a’
beachdachadh nach eil e an còmhnaidh cuideachail a bhith ro mhothachail buileach
mu chor na Gàidhlige. Mar eisimpleir, cia mheud duine cloinne a chuala sib’
fhèin a' bruidhinn an deagh Ghàidhlig bho chionn ghoirid ’s nach do ghabh sibh
iongnadh dheth? Cuiridh mi geall nach cuala aon fhèin. Bha latha ann air feadh
na Gaidhealtachd far am biodh daoine a’ sùileachadh gur e Gàidhlig a bhiodh aig
ar n-òigridh ’s cha ghabhadh duine sam bith iongnadh dhan a-sin – ach dé a th’
air tachairt an-diugh? Feuch nach tog sibh cearr mi – chan eil mi ag ràitinn
nach bu chòir dhuinn a bhith mothachail idir air son feum a dhèanamh agus ùidh a
thoirt do leanabh aig a bheil Gàidhlig. Ach bu chòir dhuinn a bhith air ar
faiceall nach mùch sinn na tha air fhàgail nàdarrach againn. Se aon rud a th’
ann ùidh a bhrosnachadh, ach ma théid ar faclan a-steach a dh’inntinn na cloinne
a tha ag éirigh suas aig a’ cheart àm, saoil an toir iadsan an aire gur e rud
an-àbhaisteach a th’ anns a’ Ghàidhlig am measg a’ mhór-shluaigh? Am bu toil
leat fhèin a bhith ’na do chorra-ghritheach air sliabh beinne? 

Tha coimhearsnachd nan Gaidheal air fàilt' a chur air an naidheachd gu bheil
Pàrlamaid na h-Alba a' coimhead ri Oifigeir Gàidhlig fhastadh, ach thathar a'
rabhadh nach eil an seo ach a’ chiad cheum, 's gum feum an Riaghaltas fhéin
obraichean Gàidhlig a chruthachadh cuideachd. Dh’aontaich a’ Phàrlamaid air an
t-seachdain sa chaidh an dreuchd a chruthachadh, rud a tha 'cholbh sa air a
bhith putadh air a shon bho chaidh a’ Phàrlamaid a stéidheachadh. Tha dùil gun
téid sanas na h-obrach a chur a-mach sa Ghearran. Tha e cudromach a ràdh gur e
a’ Phàrlamaid agus nach e an Riaghaltas a tha an dùil am post a chruthachadh.
Mar aig Westminster, tha seirbhisich aig Riaghaltas na h-Alba dhaib' fhéin. Tha
a’ Phàrlamaid le luchd obrach fhéin a' toirt breith air an Riaghaltas; tha
Buidheann Chorporra air taobh staigh sin le riochdairean bho gach pàrtaidh a'
déiligeadh ri 'banas-taighe' - còirichean obrach, togalaichean 's a leithid. Se
a’ bhuidheann seo, fo stiùir an Oifigeir Riaghailt, Sir Daibhidh Steel, a ghabh
an co-dhùnadh as déidh éisteachd ri tagradh làidir bhon an Iar Neach Riaghailt,
Seòras Reid, a tha gu mór air son na Gàidhlig. Tha seo uile a' ciallachadh nach
bi guth neo cumhachd sam bith aig an oifigeir a thaobh dé a tha tachairt san
Riaghaltas, agus tha ceannard ChNAG, Ailean Caimbeul, ag ràdh gum bu chòir dhan
Riaghaltas a-nis oifigeir fhastadh dhaib' fhéin. “Tha a’ Phàrlamaid ri moladh
son gluasad an ìre mhath luath a thaobh dreuchd oifigeir a stéidheachadh, ach
tha feum air oifigeir eile air taobh a-staigh an Riaghaltais cuideachd. “Ma
gheibh sinn Inbhe Thèarainte, mar tha dùil againn a gheibh ann an ùine nach bi
ro fhada, feumaidh an Riaghaltas coimhead ri cuideigin fhastadh air son am
poileasaidh sin a chur an céill. Mar as luaithe a nì iad sin, sann as fheàrr."
Tha Ministeir na Gàidhlig, Alasdair Moireasdan, ag ràdh nach eil sin fìor idir
agus chan eil e faicinn adhbhar air son dreuchd Ghàidhlig eile a chruthachadh
san Riaghaltas aig an ìre sa. “Tha daoine gu leòr againn san Riaghaltas aig a
bheil eòlas agus tuigse air a’ Ghàidhlig a tha comasach air déiligeadh ri gach
iarratas a tha tighinn thugainn an-dràst. Tha litir neo pàipeir sam bith a tha
tighinn thugainn sa Ghàidhlig a' faighinn freagairt air ais sa chànan agus leis
a-sin chan eil mi faicinn adhbhar air son obair eile. Tha e math gu bheil a’
Phàrlamaid a' coimhead ris an dreuchd sa a stéidheachadh, ach se gnothach a tha
sin dhaibhsan." Bidh gu leòr ann a chumas cagnadh riutha. Mar eisimpleir tha e
follaiseach gu bheil feum aig a’ Phàrlamaid air cuideigin a chuireas an céill na
tha i dèanamh dha na meadhanan sa Ghàidhlig. Chan eil e ceart nas mò nach eil
duine a tha fileanta sa chànan an làthair gu cunbhalach air son clann-sgoile
Ghàidhlig a thoirt mu chuairt na Pàrlamaid, rud a th' air fhàgail an-dràst aig
dorsair agus Catrìona NicIlleDhuibh a tha ag obair ann an oifis Sheòrais Reid.
Dh’fhaodadh an t-oifigeir ùr cuideachd geàrr-chunntais mhìosail a sgrìobhadh air
cùisean a' buntainn ris a’ Ghàidhlig 's a’ Ghàidhealtachd - rud a chaidh a
ghealltainn, ach nach tàinig gu buil fhathast. Agus tha faireachdainn làidir ann
gum bu chòir dhan oifigeach a bhith ag obair gu dlùth còmhla ri mion-chànain
agus cultaran Ceilteach eile. Ge brith dé an riochd a bhios orra tha Ailein
Caimbeul a' faicinn gur e sgilean labhairt agus sgrìobhaidh as cudromaiche air
son na h-obrach, agus tha e a' rabhadh gum feumar inbhe agus tuarastal
cothromach a thabhann ma tha an dreuchd a' dol a dhèanamh diofar ann an saoghal
na Gàidhlig. “Tha cunnart ann gu faodadh a’ Phàrlamaid an obair seo a
stéidheachadh aig ìre ìseal. Se mearachd mhór a bhiodh an sin, 'na mo bheachd
sa. Ma tha an neach a tha seo a' dol a dhèanamh diofar agus gu bhith conaltradh
ri diofar bhuidhnean, feumaidh inbhe agus tuarastal ceart a bhith ann air son na
daoine as comasaiche a thàladh. “Cha bu chòir leisg sam bith a bhith oirnn a
bhith ag iarraidh sin, oir aig a’ cheann thall se obair air leth cudromach a
bhios an seo, a nì ceangal eadar a’ Phàrlamaid agus coimhearsnachd nan
Gaidheal." 

'se buille a th' ann do dh’Alba 'son tha iad air a bhith a' cur feagal air
luchd-dìon Yugoslavai gu ruige seo co-dhiubh is Spasitch leatha tha e 'ga cur
air ais gu Yositch Yositch gu Haddiebegitch tha esan a-nis 'ga cur gu
Stoykevitch gu Basdorelitch gu Stoygevitch Stoygetvitch 'ga cur air ais dhan
fhear-glèidhidh Etgovitch esan 'ga sruighleadh a-mach gu taobh thall na pàirce
gu Stanoykevitch esan 'ga cur a-nisd gu Katernitch Katernitch air ais leatha air
ais gu Katernitch agus air ais a-rithist gu Stanoygavitch agus tha esan air a
cur air ais dhan fhear-glèidhidh Etgovitch leatha ma-thà do Yugoslavia seo
a-nise an stoidhle cluich Aonghais a bhios iadsan dèidheil air a bhith 'cluich
's cluichidh iad seo gun tig deireadh na linn ach feumaidh na
cluicheadairean-meadhain Alba a dhèanamh cinnteach nach eil iad a' toirt dhaibh
cothrom sam bith dìreach seatlaigeadh air a’ bhall agus roghainn a bhith aca
càit a bheil iad 'dol dha cur Etgovitch tè àrd leatha ma-thà gu Ruyavitch ga
feuchainn ri a toirt a-nuas le a cheann ach choinnich Bett i Bett gu Aitken
Aitken ann am meadhon an leth aige fhèin ga cur gu Bett Bett a-mach dhan
taobh-sa gu Gough Gough ga feuchainn suas an loighne gu Nichol ach choinnich
Spasitch i agus dh’fheuch esan gu Sretgovitch i agus tha an rèitire ag ràdh gun
do rinn Spasitch droch chluich an siud air Nichol thàinig Nichol a-nuas agus 'se
buille shaor a th' ann do dh’Alba dìreach slat no mar sin air taobh a-staigh
taobh a-staigh leth muinntir Yugoslavia cairteal na h-uarach air a dhol tha sinn
dìreach air a thighinn a-steach chan eil tadhal aig taobh seach taobh fhathast
Alba neoni Yugoslavia neoni am ball aig Miller a's a’ chearcall meadhon Miller
ga feuchainn suas gu MacStay MacStay a-mach an taobh-sa gu Nichol Nichol a'
feuchainn ri faighinn seachad air Spasitch [?] na casan aige [?] faighinn
seachad air ach thug Spasitch a-nuas a-rithist tha an rèitire a' cantainn gum bu
choir dhaibh cumail orra cluich agus a-nise tha Basdorelitch do Yugoslavia a'
tighinn a-steach air leth Alba leatha ga feuchainn a-mach an taobh seo gu
Ruyolitch Ruyolitch a' faicinn cò th' aige a-null dhan taobh thall na pàirce
agus Stanoykavitch an cluicheadair dìon aig a chùl ann an siud esan 'tighinn
a-nuas fad an t-slighe siud a Mhurchaidh agus a' feuchainn buillean gu math
làidir oirre uill gu dearbh bidh sinn a' faicinn sin co-dhiubh co-dhiubh gu
h-àraid a's a' a's a’ chluich Eòrpach an uair a [?] bidh Eòrpa [?] na
cluicheadairean dìon a cheart cho comasach air tadhal fhaighinn bho can oir a’
bhocsa no mar sin agus a tha na cluicheadairean meadhon ach a-rithist bhon uair
a bha iad a' gluasad a’ bhall bho chèile 's dòcha goirid an-dràsda 's an uairsin
ga shuathadh 's dòcha leth-cheud slat no mar sin agus tha iad 'fosgladh a-mach
chluicheadairean dìon Alba uair no dhà mar sin tha sinn a' cluinntinn gu bheil
leth-cheud mìle neach a-staigh ann an seo a-nochd bha beagan de dh’fheagal air
Comann Ball-coise na h-Alba aig aon ìre nach robh iad a' dol a dh’fhaighinn
mòran ach tha leth-cheud mìle co-dhiubh am ball aig Yugoslavia a-muigh air an
taobh-sa dhen a’ phàirce gu Katernitch Katernitch a' gluasad a-steach air a’
bhucas tha e fhèin a' feuchainn buille ach chaidh siud gu math fada a-steach [?]
agus buille a-mach a bhios ann do dh’Alba uill an deidh sia mionaidean deug no
mar sin 's tha mi a' smaoineadh gum bu choir Alba a bhith meadhanach toilichte
dìreach gum feum bha fhios aca air seo mar-thà dìreach gu robh Yugoslavia luath
'bristeadh air falbh agus gu bheil cluicheadairean sgiobalta aca ach tha mi a'
smaoineachadh gu bheil e follaiseach ma chumas iad cuideam air cluicheadairean
dìon Yugoslavia gu bheil iadsan cho buailteach air an ceann a chall agus
mearachdan a dhèanamh iad fhèin agus 'se sin a th' aca a dhèanamh ach dìreach an
cuideam a tha sin a' cumail a' dol MacLeish a' feuchainn ri Bett a chur air
falbh 's e a' toir buille math dhaibh Bett leatha taobh thall na pàirc gu Malpas
Malpas a' gluasad a-steach air bucas Yugoslavia Malpas a' gluasad a-steach
leatha fhathast a-steach gu MacLean MacLean a' feuchainn ri a toir gu Malpas
Malpas a' feuchainn buille oirre Johnson a' ruith a-steach air agus siud i tha i
a-staigh tadhal do dh’Alba tadhal bho Johnson ann an siud le seachd mionaidean
deug air a dhol air a h-obrachadh glè mhath a Mhurchaidh math dha-rìreabh eh
Aonghais tha mi a' smaoineachadh gum feum sinn an duais a thoirt do Morris
Malpas ann a shiud rinn mi gearan mu dheidhinn dìreach o chionn seachd
mionaidean no mar sin gun tug e am ball air falbh ach an triob-sa chùm e air air
dìreach air ceann a' bhròig i tha mi a' smaoineachadh gun robh a’ mhòr-chuid 's
agus bha mi fhèin a' smaoineachadh dìreach airson diog no dhà gun robh e 'dol a
chur a-mach dha na cluicheadairean air a’ làimh chlì i chùm e a-steach 's bha e
's dòcha caran fortanach ann an dòigh [?] gun tàinig am ball gu cluicheadairean
dìon Yugoslavia bhrist e air falbh bhon a’ loighne i agus 'se cò eile ach
Johnson a’ chiad fhear a bha ann agus a chuir a-steach gun teagamh bhon a’
phosta ach chaidh i a-steach agus Alba aig an toiseach uill bha Johnson air a
ghoirteachadh bho chionn timcheall air trì mionaidean 's cha chreideadh an
ùrachadh a thug siud dha seachd mionaidean deug air a dhol tha aon tadhal aig
Alba gu neoni do Yugoslavia Alba air thoiseach ma-thà am ball ge-tà aig MacLeish
MacLeish ga toirt sìos gu Malpa: gu MacStay MacStay a' gluasad a-steach a leth
Yugoslavia a' feuchainn ri Johnson a chur air falbh air taobh thall na pàirc
Johnson a' gluasad a-steach air a’ bhucas ach tha Hatsiebegitch còmhla ris agus
am ball aig Hatsibegitch Hatsibegitch a' feuchainn ri bualadh air Johnson leum
Johnson seachad air ach tha i fhathast aig Stanoykavitch air taobh thall na
pàirc esan ga ghluasad a-steach gu Bostardivitch esan a-nisd ga toirt gu
Rodonavitch esan gu Spasitch air an taobh-sa dhen a’ phàirc esan an ìre mhath
air an loighne mheadhon tha e a' feuchainn a-steach air ais gu Stoikavitch
Stoikavitch a's a’ chearcall-mheadhain leatha tha e ga toirt gu fhuair e air ais
i ge-tà tha i aig Stoikavitch esan a' feuchainn ri Spasitch a chur air falbh
dhan taobh-sa Gough ’tighinn a-mach còmhla ris Spasitch a-steach leatha dhan a’
bhucas gu math luath MacLeish 'ga coinneachadh ge-tà MacLeish a' ruith a-mach
leatha buille a-mach gu MacLean MacLean air a’ loighne mheadhan 's [?] theab e a
chasan a chall an siud MacLean leatha ma-thà 
